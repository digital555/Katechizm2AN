<html><!-- Mirrored from www.katechizm.diecezja.elk.pl/kkkIV-1-1.htm by HTTrack Website Copier/3.x [XR&CO'2007], Mon, 11 Jun 2007 10:53:27 GMT --><head>
<meta http-equiv="Content-Type" content="text/html; charset=UTF-8">
<meta name="viewport" content="width=device-width, initial-scale=1">
<link rel="stylesheet" href="http://maxcdn.bootstrapcdn.com/bootstrap/3.3.5/css/bootstrap.min.css">
<link rel="stylesheet" href="http://code.jquery.com/mobile/1.4.5/jquery.mobile-1.4.5.min.css" />
<script src="http://code.jquery.com/jquery-1.11.1.min.js"></script>
<script src="http://code.jquery.com/mobile/1.4.5/jquery.mobile-1.4.5.min.js"></script>
<script src="http://maxcdn.bootstrapcdn.com/bootstrap/3.3.5/js/bootstrap.min.js"></script>
<link rel="stylesheet" type="text/css" href="../css/index.css"></script>
<script type="text/javascript" src="../js/index.js"></script>


</head>
<body onload="dosekcji()">

<div class="stuck">
<center>
 <b>Rozmiar tekstu  </b>
 <br>
 <input type="button" class="btn-lg" onclick="scale('+')" value="   +   "/><a>     </a><input type="button" class="btn-lg" onclick="scale('-')" value="   -   "/>
</center>
<br>
<br>
</div>

<div class="container">


<p align="center"><a name="o1kkkIV-1-1"><b>Rozdział pierwszy</b></a></p>

<p align="center"><b>OBJAWIENIE MODLITWY.<br>
POWSZECHNE POWOŁANIE DO MODLITWY</b></p>

<p>

<a href="kkkIV-1-1.htm#o1kkkIV-1-1">Wprowadzenie</font></a> (2566-2567)</font><br>
<b>Artykuł 1:</b> </font><a href="kkkIV-1-1.htm#o2kkkIV-1-1">W Starym
Testamencie</font></a> (2568-2597)</font><br>
- Stworzenie jako żródło modlitwy</font><br>
- Obietnica i modlitwa wiary</font><br>
- Mojżesz i modlitwa pośrednika</font><br>
- Dawid i modlitwa króla</font><br>
- Eliasz. prorocy i nawrócenie serca</font><br>
- Psalmy - modlitwa zgromadzenia</font><br>
<a href="kkkIV-1-1.htm#o3kkkIV-1-1"><i>W skrócie</i></font></a><i> </i>(2590-2597)</font><br>
<b>Artykuł 2:</b> </font><a href="kkkIV-1-1.htm#o4kkkIV-1-1">W pełni czasów</font></a> (2598-2622)</font><br>
- Jezus się modli</font><br>
- Jezus uczy modlitwy</font><br>
- Jezus wysłuchuje modlitwy</font><br>
- Modlitwa Maryi Dziewicy</font><br>
<a href="kkkIV-1-1.htm#o5kkkIV-1-1"><i>W skrócie</i></font></a> (2620-2622)</font><br>
<b>Artykuł 3:</b> </font><a href="kkkIV-1-1.htm#o6kkkIV-1-1">W czasie
Kościoła </font></a>(2623-2649)</font><br>
<a href="kkkIV-1-1.htm#o6kkkIV-1-1">Wprowadzenie</font></a> (2623-2625)</font><br>
I. </font><a href="kkkIV-1-1.htm#o7kkkIV-1-1">Błogosławieństwo i adoracja</font></a>
(2626-2628)</font><br>
II. </font><a href="kkkIV-1-1.htm#o8kkkIV-1-1">Modlitwa prośby</font></a> (2629-2633)</font><br>
III. </font><a href="kkkIV-1-1.htm#o9kkkIV-1-1">Modlitwa wstawiennicza</font></a>
(2634-2636)</font><br>
IV.</font><a href="kkkIV-1-1.htm#o10kkkIV-1-1"> Modlitwa dziękczynienia</font></a>
(2637-2638)</font><br>
V.</font><a href="kkkIV-1-1.htm#o11kkkIV-1-1"> Modlitwa uwielbienia</font></a>
(2639-2643)</font><br>
<a href="kkkIV-1-1.htm#o12kkkIV-1-1"><i>W skrócie</i></font></a> (2644-2649)</font></p>

</p>

<p align="center"><font face="Times New Roman CE" color="#008000" ><strong>POPRAWKI:</strong></font><br>
/ <a href="kkkIV-1-1.htm#p2599kkkIV-1-1">2599</a> /</p>

<p align="justify"><b class="par" id="2566">2566</b> <i>Człowiek poszukuje Boga</i>. Przez stworzenie
Bóg powołuje wszelki byt z nicości do istnienia. Człowiek,
"chwałą i czcią uwieńczony" (Ps 8, 6), jest zdolny,
tak jak aniołowie, uznać, "jak przedziwne jest imię
(Pana) po wszystkiej ziemi" (Ps 8, 2). Nawet po utracie
podobieństwa do Boga na skutek popełnionego grzechu człowiek
pozostaje obrazem swego Stwórcy. Zachowuje pragnienie Boga,
który powołuje go do istnienia. Wszystkie religie świadczą o
tym poszukiwaniu właściwym dla ludzi
<a href="przypisy/przypisyIV-1-1.htm#3091" target="_self"><sup><font color="red"><b>1</b></font></sup></a>
.</p>

<p align="justify"><b class="par" id="2567">2567</b> <i>Bóg pierwszy wzywa człowieka</i>. Jeśli
nawet człowiek zapomina o swoim Stwórcy lub ukrywa się daleko
od Jego Oblicza, czy też podąża za swoimi bożkami lub
oskarża Boga, że go opuścił, to Bóg żywy i prawdziwy
niestrudzenie wzywa każdego człowieka do tajemniczego spotkania
z Nim na modlitwie. W modlitwie wierny Bóg zawsze pierwszy
wychodzi z miłością do człowieka; zwrócenie się człowieka
do Boga jest zawsze odpowiedzią. W miarę jak Bóg się objawia
i objawia człowieka samemu człowiekowi, modlitwa ukazuje się
jako wzajemne przyzywanie się, jako wydarzenie Przymierza.
Wydarzenie to, przez słowa i czyny, angażuje serce. Ujawnia
się w całej historii zbawienia.</p>

<p align="center"><a name="o2kkkIV-1-1"><b><br>
Artykuł pierwszy</b></a></p>

<p align="center"><b>W STARYM TESTAMENCIE</b></p>

<p align="justify"><b class="par" id="2568">2568</b> Objawienie modlitwy w Starym Testamencie wpisuje
się między upadek i podźwignięcie człowieka, między bolesne
wołanie Boga do swych pierwszych dzieci: "Gdzie jesteś?...
Dlaczego to uczyniłaś?" (Rdz 3, 9. 13) i odpowiedź
Jedynego Syna przychodzącego na świat: "Oto idę, abym
spełniał wolę Twoją, Boże": (Hbr 10, 5-7). Modlitwa
jest więc złączona z historią ludzi, jest związkiem z Bogiem
w wydarzeniach historii.</p>

<p align="justify"><b class="nagl">Stworzenie jako źródło modlitwy</b></p>

<p align="justify"><b class="par" id="2569">2569</b> Modlitwa jest przeżywana najpierw na podstawie
rzeczywistości <i>stworzenia</i>. Dziewięć pierwszych
rozdziałów Księgi Rodzaju opisuje ten związek z Bogiem jako
ofiarę z pierwocin trzody składaną przez Abla
<a href="przypisy/przypisyIV-1-1.htm#3092" target="_self"><sup><font color="red"><b>2</b></font></sup></a>
, jako wzywanie
Imienia Bożego przez Henocha
<a href="przypisy/przypisyIV-1-1.htm#3093" target="_self"><sup><font color="red"><b>3</b></font></sup></a>
oraz jako "wędrówkę z
Bogiem" (Rdz 5, 24). Ofiara Noego jest "przyjemna"
Bogu; Bóg błogosławi Noego, a przez niego błogosławi całe
stworzenie
<a href="przypisy/przypisyIV-1-1.htm#3094" target="_self"><sup><font color="red"><b>4</b></font></sup></a>
, ponieważ jego serce było sprawiedliwe i
nieskazitelne; on także odbywa "wędrówkę z
Bogiem"
<a href="przypisy/przypisyIV-1-1.htm#3095" target="_self"><sup><font color="red"><b>5</b></font></sup></a>
. Taka modlitwa jest udziałem bardzo wielu
sprawiedliwych we wszystkich religiach.<br>
W niezachwianym przymierzu z istotami żywymi
<a href="przypisy/przypisyIV-1-1.htm#3096" target="_self"><sup><font color="red"><b>6</b></font></sup></a>
Bóg ciągle
powołuje ludzi, by modlili się do Niego. Jednak w Starym
Testamencie modlitwa została objawiona przede wszystkim
począwszy od naszego ojca Abrahama.</p>

<p align="justify"><b class="nagl">Obietnica i modlitwa wiary</b></p>

<p align="justify"><b class="par" id="2570">2570</b> Na wezwanie Boga Abraham udaje się w drogę,
"jak mu Pan rozkazał" (Rdz 12, 4); jego serce jest
całkowicie "poddane Słowu"; jest posłuszny. Istotne
dla modlitwy jest słuchanie serca, które skłania się do Boga;
słowa mają charakter względny. Modlitwa Abrahama wyraża się
jednak najpierw w czynach: jako człowiek milczenia, w tych
miejscach, gdzie się zatrzymuje, buduje ołtarz dla Pana.
Dopiero później pojawia się jego pierwsza modlitwa wyrażona w
słowach: cicha skarga przypominająca Bogu Jego obietnice,
które - jak się wydaje - nie spełniają się
<a href="przypisy/przypisyIV-1-1.htm#3097" target="_self"><sup><font color="red"><b>7</b></font></sup></a>
. Od samego
początku ukazuje się w ten sposób jeden z aspektów modlitwy:
próba <b>wiary w wierność Boga.</b></p>

<p align="justify"><b class="par" id="2571">2571</b> Uwierzywszy Bogu
<a href="przypisy/przypisyIV-1-1.htm#3098" target="_self"><sup><font color="red"><b>8</b></font></sup></a>
, wędrując w Jego obecności i
w przymierzu z Nim
<a href="przypisy/przypisyIV-1-1.htm#3099" target="_self"><sup><font color="red"><b>9</b></font></sup></a>
, patriarcha Abraham jest gotowy przyjąć pod
swój namiot tajemniczego Gościa: ta przedziwna gościnność
pod dębami Mamre przygotowuje do zwiastowania prawdziwego Syna
obietnicy
<a href="przypisy/przypisyIV-1-1.htm#3100" target="_self"><sup><font color="red"><b>10</b></font></sup></a>
. Od tej chwili, gdy Bóg powierzył mu swój zamysł,
jego serce pozostaje w harmonii ze współczuciem Pana dla ludzi
i ośmiela wstawiać się za nimi z odważną ufnością
<a href="przypisy/przypisyIV-1-1.htm#3101" target="_self"><sup><font color="red"><b>11</b></font></sup></a>
.</p>

<p align="justify"><b class="par" id="2572">2572</b> Jako ostateczne oczyszczenie jego wiary, Bóg
żąda od niego jako od tego, "który otrzymał
obietnicę" (Hbr 11, 17), aby złożył w ofierze syna,
którego mu dał. Wiara Abrahama nie słabnie, mówi on:
"Bóg upatrzy sobie jagnię na całopalenie"
(Rdz 22, 8), "pomyślał bowiem, iż Bóg mocen wskrzesić także
umarłych" (Hbr 11,19). W ten sposób ojciec wierzących
upodobnił się do Ojca, który nie oszczędzi własnego Syna,
lecz wyda Go za nas wszystkich
<a href="przypisy/przypisyIV-1-1.htm#3102" target="_self"><sup><font color="red"><b>12</b></font></sup></a>
. Modlitwa odnawia w człowieku
podobieństwo do Boga i pozwala mu uczestniczyć w mocy miłości
Bożej, która zbawia wielu
<a href="przypisy/przypisyIV-1-1.htm#3103" target="_self"><sup><font color="red"><b>13</b></font></sup></a>
.</p>

<p align="justify"><b class="par" id="2573">2573</b> Bóg ponawia swoją obietnicę wobec Jakuba,
przodka dwunastu pokoleń Izraela
<a href="przypisy/przypisyIV-1-1.htm#3104" target="_self"><sup><font color="red"><b>14</b></font></sup></a>
. Zanim Jakub zmierzy się ze
swym bratem Ezawem, walczy on przez całą noc z
"kimś" tajemniczym, który odmawia wyjawienia swego
imienia, ale błogosławi go, zanim opuści go o świcie. Duchowa
tradycja Kościoła widziała w tym opisie symbol modlitwy jako
walki wiary i zwycięstwa wytrwałości
<a href="przypisy/przypisyIV-1-1.htm#3105" target="_self"><sup><font color="red"><b>15</b></font></sup></a>
.</p>

<p align="justify"><b class="nagl">Mojżesz i modlitwa pośrednika</b></p>

<p align="justify"><b class="par" id="2574">2574</b> Gdy zaczyna się wypełniać obietnica (Pascha,
Wyjście z Egiptu, nadanie Prawa i zawarcie Przymierza), modlitwa
Mojżesza jest wzruszającą figurą modlitwy wstawienniczej,
która dopełni się w "jedynym Pośredniku między Bogiem a
ludźmi, Chrystusie Jezusie" (1 Tm 2, 5).</p>

<p align="justify"><b class="par" id="2575">2575</b> Także tutaj Bóg przychodzi pierwszy. Wzywa
Mojżesza ze środka płonącego krzewu
<a href="przypisy/przypisyIV-1-1.htm#3106" target="_self"><sup><font color="red"><b>16</b></font></sup></a>
. Wydarzenie to
pozostanie jedną z pierwszorzędnych figur modlitwy w
żydowskiej i chrześcijańskiej tradycji duchowej.
Rzeczywiście, jeśli "Bóg Abrahama, Izaaka i Jakuba"
powołuje swego sługę Mojżesza, to dlatego że jest Bogiem
żywym, który pragnie życia ludzi. Objawia się, by ich
zbawić, ale nie sam lub wbrew ich woli. Powołuje więc
Mojżesza, aby go posłać, aby go włączyć w swoje
współczucie, w swoje dzieło zbawienia. W tym posłaniu jest
jakby Boże błaganie i po długim sporze Mojżesz dostosuje
swoją wolę do woli Boga Zbawiciela. Jednak w dialogu, w którym
Bóg zwierza się Mojżeszowi, uczy się on również modlitwy:
próbuje się wycofać, czyni zarzuty, a przede wszystkim stawia
pytania i właśnie w odpowiedzi na jego pytanie Pan powierza mu
swoje niewypowiedziane Imię, które objawi się w Jego wielkich
dziełach.</p>

<p align="justify"><b class="par" id="2576">2576 </b>"A Pan rozmawiał z Mojżeszem twarzą w
twarz, jak się rozmawia z przyjacielem" (Wj 33, 11).
Modlitwa Mojżesza jest obrazem modlitwy kontemplacyjnej, dzięki
której sługa Boży pozostaje wierny swemu posłaniu. Mojżesz
często i długo "rozmawia" z Panem, wstępując na
górę, by Go słuchać i błagać; zstępując ku ludowi, by mu
przekazać słowa jego Boga i by go prowadzić. "Uznany jest
za wiernego w całym moim domu. Twarzą w twarz mówię do niego
- w sposób jawny" (Lb 12, 7-8), ponieważ "Mojżesz
był człowiekiem bardzo skromnym, najskromniejszym ze wszystkich
ludzi, jacy żyli na ziemi" (Lb 12, 3).</p>

<p align="justify"><b class="par" id="2577">2577</b> Z tej zażyłości z Bogiem wiernym, nieskorym do
gniewu i bardzo łaskawym
<a href="przypisy/przypisyIV-1-1.htm#3107" target="_self"><sup><font color="red"><b>17</b></font></sup></a>
, Mojżesz czerpał siłę i
wytrwałość w swoim wstawiennictwie. Nie modli się za siebie,
ale za lud, który Bóg sobie nabył. Mojżesz wstawia się
zarówno w czasie walki z Amalekitami
<a href="przypisy/przypisyIV-1-1.htm#3108" target="_self"><sup><font color="red"><b>18</b></font></sup></a>
, jak też aby uzyskać
uzdrowienie Miriam
<a href="przypisy/przypisyIV-1-1.htm#3109" target="_self"><sup><font color="red"><b>19</b></font></sup></a>
. Ma to miejsce jednak przede wszystkim po
odstępstwie ludu, kiedy Mojżesz "wstawia się do
Boga" (Ps 106, 23), aby ocalić lud
<a href="przypisy/przypisyIV-1-1.htm#3110" target="_self"><sup><font color="red"><b>20</b></font></sup></a>
. Powody jego modlitwy
(wstawiennictwo jest także tajemniczą walką) będą
inspirować odwagę wielkich ludzi modlitwy zarówno w narodzie
żydowskim, jak i w Kościele. Bóg jest miłością, jest zatem
sprawiedliwy i wierny; nie może przeczyć samemu sobie, musi
pamiętać o swych cudownych dziełach; w grę wchodzi Jego
chwała, nie może opuścić ludu, który nosi Jego Imię.</p>

<p align="justify"><b class="nagl">Dawid i modlitwa króla</b></p>

<p align="justify"><b class="par" id="2578">2578</b> Modlitwa Ludu Bożego rozwinie się w cieniu
Przybytku Boga, Arki Przymierza, a potem Świątyni. Modlitwy
będą uczyli go przede wszystkim przewodnicy ludu - kapłani i
prorocy. Samuel jako dziecko od swej matki Anny nauczył się
"trwać przed Panem"
<a href="przypisy/przypisyIV-1-1.htm#3111" target="_self"><sup><font color="red"><b>21</b></font></sup></a>
, a od kapłana Helego - jak
słuchać Jego słowa: "Mów, Panie, bo sługa Twój
słucha" (1 Sm 3, 9-10). Później także on pozna cenę i
ciężar wstawiennictwa: "Jeśli o mnie chodzi, niech to
będzie ode mnie dalekie, bym zgrzeszył przeciw Panu,
przestając się za was modlić: będę wam pokazywał drogę
dobrą i prostą" (1 Sm 12, 23).</p>

<p align="justify"><b class="par" id="2579">2579</b> Dawid jest w pełni królem "według Bożego
serca", pasterzem, który modli się za swój lud i w jego
imieniu, tym, którego poddanie się woli Bożej, wysławianie
Boga oraz skrucha będą dla ludu wzorem modlitwy. Ponieważ jest
namaszczony przez Boga, jego modlitwa jest wiernym przylgnięciem
do Bożej obietnicy
<a href="przypisy/przypisyIV-1-1.htm#3112" target="_self"><sup><font color="red"><b>22</b></font></sup></a>
, jest miłującym i radosnym zaufaniem do
Tego, który jest jedynym Królem i Panem. Dawid, natchniony
przez Ducha Świętego, jest w Psalmach pierwszym prorokiem
modlitwy żydowskiej i chrześcijańskiej. Modlitwa Chrystusa,
prawdziwego Mesjasza i Syna Dawidowego, objawi i wypełni
znaczenie tej modlitwy.</p>

<p align="justify"><b class="par" id="2580">2580</b> Świątynia Jerozolimska, dom modlitwy, który
Dawid pragnął zbudować, będzie dziełem jego syna Salomona.
Modlitwa w czasie poświęcenia Świątyni
<a href="przypisy/przypisyIV-1-1.htm#3113" target="_self"><sup><font color="red"><b>23</b></font></sup></a>
opiera się na
obietnicy Boga i na Jego przymierzu, na czynnej obecności Jego
Imienia pośród Jego ludu oraz pamięci o wielkich dziełach,
wypełnionych podczas Wyjścia z Egiptu. Król wznosi ręce ku
niebu i błaga Pana za siebie, za cały lud, za przyszłe
pokolenia, o przebaczenie ich grzechów i o zaspokojenie ich
codziennych potrzeb, ażeby wszystkie narody wiedziały, że On
jest jedynym Bogiem i że serce Jego ludu całkowicie do Niego
należy.</p>

<p align="justify"><b class="nagl">Eliasz, prorocy i nawrócenie serca</b></p>

<p align="justify"><b class="par" id="2581">2581</b> Świątynia miała być dla Ludu Bożego miejscem
jego wychowania do modlitwy. Pielgrzymki, święta, dary ofiarne,
ofiara wieczorna, kadzidła, chleby "pokładne" -
wszystkie te znaki świętości i chwały Boga Najwyższego, a
bardzo bliskiego, były wezwaniami i drogami modlitwy. Rytualizm
prowadził jednak często lud do zbyt zewnętrznego kultu.
Potrzeba było wychowania wiary i nawrócenia serca. Było to
zadaniem proroków zarówno przed wygnaniem, jak i po nim.</p>

<p align="justify"><b class="par" id="2582">2582</b> Eliasz jest ojcem proroków, "z pokolenia
tych, co Go szukają, co szukają oblicza Boga" (Ps 24, 6).
Jego imię: "Pan jest Bogiem moim", zapowiada wołanie
ludu w odpowiedzi na jego modlitwę na górze Karmel
<a href="przypisy/przypisyIV-1-1.htm#3114" target="_self"><sup><font color="red"><b>24</b></font></sup></a>
. Zachęcając nas do modlitwy, św. Jakub przypomina postać
proroka Eliasza: "Wielką moc posiada wytrwała modlitwa
sprawiedliwego" (Jk 5,16b).</p>

<p align="justify"><b class="par" id="2583">2583</b> Doświadczywszy miłosierdzia w czasie pobytu nad
potokiem Kerit, Eliasz uczy wdowę z Sarepty wiary w słowo Boże
- wiary, którą potwierdza swoją usilną modlitwą: Bóg
przywraca do życia dziecko wdowy
<a href="przypisy/przypisyIV-1-1.htm#3115" target="_self"><sup><font color="red"><b>25</b></font></sup></a>
.<br>
W czasie składania ofiary na górze Karmel, decydującej próby
dla wiary Ludu Bożego, na błaganie Eliasza ogień Pana trawi
ofiarę całopalną "w godzinie ofiary wieczornej".
"Wysłuchaj mnie, o Panie, wysłuchaj!" - te właśnie
słowa Eliasza znalazły się w epiklezie eucharystycznej w
liturgiach wschodnich
<a href="przypisy/przypisyIV-1-1.htm#3116" target="_self"><sup><font color="red"><b>26</b></font></sup></a>
.<br>
W końcu podejmując drogę przez pustynię do miejsca, w którym
Bóg żywy i prawdziwy objawił się swemu ludowi, Eliasz -
podobnie jak Mojżesz znajduje schronienie "w grocie"
aż do "przejścia" tajemniczej Obecności Boga
<a href="przypisy/przypisyIV-1-1.htm#3117" target="_self"><sup><font color="red"><b>27</b></font></sup></a>
.
Jednak dopiero na górze Przemienienia odsłoni się ludziom Ten,
którego oblicza szukają
<a href="przypisy/przypisyIV-1-1.htm#3118" target="_self"><sup><font color="red"><b>28</b></font></sup></a>
: poznanie chwały Bożej jaśnieje na
obliczu Chrystusa Ukrzyżowanego i Zmartwychwstałego
<a href="przypisy/przypisyIV-1-1.htm#3119" target="_self"><sup><font color="red"><b>29</b></font></sup></a>
.</p>

<p align="justify"><b class="par" id="2584">2584</b> Z przebywania "sam na sam z Bogiem"
prorocy czerpią światło i siłę dla swojego posłannictwa.
Ich modlitwa nie jest ucieczką od niewiernego świata, ale
słuchaniem słowa Bożego, czasami sporem lub skargą, zawsze
jednak wstawiennictwem, które oczekuje i przygotowuje na
interwencję Boga Zbawiciela, Pana historii
<a href="przypisy/przypisyIV-1-1.htm#3120" target="_self"><sup><font color="red"><b>30</b></font></sup></a>
.</p>

<p align="justify"><b class="nagl">Psalmy - modlitwa zgromadzenia</b></p>

<p align="justify"><b class="par" id="2585">2585</b> Od czasów Dawida aż do przyjścia Mesjasza
księgi święte zawierają teksty modlitewne, które świadczą
o pogłębianiu modlitwy, zarówno za siebie, jak i za innych
<a href="przypisy/przypisyIV-1-1.htm#3121" target="_self"><sup><font color="red"><b>31</b></font></sup></a>
. Psalmy stopniowo łączono w jeden zbiór złożony z pięciu
ksiąg. Psalmy ("Pieśni Chwały") są arcydziełem
modlitwy w Starym Testamencie.</p>

<p align="justify"><b class="par" id="2586">2586 </b>Psalmy podtrzymują i wyrażają modlitwę Ludu
Bożego, który gromadzi się podczas wielkich świąt w
Jerozolimie i w każdy szabat w synagogach. Ta modlitwa jest
nierozłącznie modlitwą osobistą i wspólnotową; dotyczy
tych, którzy się modlą, a jednocześnie wszystkich ludzi.
Wznosi się z Ziemi Świętej i ze wspólnot diaspory, ale
obejmuje całe stworzenie; przypomina zbawcze wydarzenia z
przeszłości i rozciąga się aż na spełnienie historii;
upamiętnia wypełnione już obietnice Boga i oczekuje Mesjasza,
który wypełni je w sposób ostateczny. Psalmy, odmawiane i
wypełnione w Chrystusie, pozostają istotnym elementem modlitwy
Jego Kościoła
<a href="przypisy/przypisyIV-1-1.htm#3122" target="_self"><sup><font color="red"><b>32</b></font></sup></a>
. </p>

<p align="justify"><b class="par" id="2587">2587 </b>Psałterz jest księgą, w której słowo Boże
staje się modlitwą człowieka. W innych księgach Starego
Testamentu "słowa głoszą czyny" Boga (dla ludzi) i
"odsłaniają tajemnicę w nich zawartą"
<a href="przypisy/przypisyIV-1-1.htm#3123" target="_self"><sup><font color="red"><b>33</b></font></sup></a>
. W
Psałterzu słowa Psalmisty śpiewającego dla Boga wyrażają
Jego zbawcze dzieła. Ten sam Duch inspiruje dzieło Boże oraz
odpowiedź człowieka. Chrystus połączy jedno i drugie. W Nim
Psalmy nieustannie uczą nas modlitwy.</p>

<p align="justify"><b class="par" id="2588">2588</b> Różnorodne formy modlitwy Psalmów nabierają
kształtu w liturgii w Świątyni, a zarazem w sercu człowieka.
Niezależnie od tego, czy chodzi o hymn pochwalny, czy o
modlitwę w smutku lub o dziękczynienie, o błaganie osobiste
czy wspólnotowe, o śpiew królewski lub pielgrzymi, czy o
rozmyślanie mądrościowe, Psalmy są zwierciadłem przedziwnych
dzieł Bożych w historii Jego ludu oraz sytuacji ludzkich
przeżywanych przez Psalmistę. Psalm może odzwierciedlać
jakieś wydarzenie z przeszłości, odznacza się jednak taką
prostotą, że jego słowami rzeczywiście mogą modlić się
ludzie każdego stanu i wszystkich czasów.</p>

<p align="justify"><b class="par" id="2589">2589 </b>Psalmy mają wiele wspólnych cech
charakterystycznych. Modlitwa Psalmów jest prosta i
spontaniczna; wyraża pragnienie Boga i tego wszystkiego, co jest
dobre w Jego stworzeniu. Psalmy odzwierciedlają trudności
wierzącego, który miłując Pana nade wszystko, jest narażony
na pokusy i zagrożenia ze strony nieprzyjaciół. Zapewniają
człowieka oczekującego na to, co uczyni wierny Bóg, o Jego
miłości i skłaniają do powierzenia się Jego woli. Celem
modlitwy Psalmów jest zawsze chwała Boża i dlatego tytuł tego
zbioru odpowiada temu, co nam przekazuje: "Pieśni
Chwały". Psalmy, zebrane po to, by służyły zgromadzeniu
do kultu, zawierają wezwanie do modlitwy i wskazują na
odpowiedź: <i>Hallelu-Ja </i>(Alleluja), "Chwalcie
Pana!"</p>

<p align="justify">Cóż piękniejszego od psalmu? Toteż Dawid
słusznie powiada: "Sławcie Pana, albowiem dobrze jest
śpiewać psalmy; słodko i zaszczytnie jest wychwalać naszego
Boga". Bardzo słusznie; psalm bowiem jest
błogosławieństwem ludu, uwielbieniem Boga, chwalbą
zgromadzenia, rozradowaniem ogółu, wołaniem świata, głosem
Kościoła, melodyjnym wyznaniem wiary...</font>
<a href="przypisy/przypisyIV-1-1.htm#3124" target="_self"><sup><font color="red"><b>34</b></font></sup></a>
</p>

<p align="justify"><a name="o3kkkIV-1-1"><b><i>W skrócie</i></b></a></p>

<p align="justify"><b class="par" id="2590">2590</b> <i>"Modlitwa jest wzniesieniem duszy do Boga
lub prośbą skierowaną do Niego o stosowne dobra"</i>
<a href="przypisy/przypisyIV-1-1.htm#3125" target="_self"><sup><font color="red"><b>35</b></font></sup></a>
.</p>

<p align="justify"><b class="par" id="2591">2591</b><i> Bóg niestrudzenie wzywa każdą osobę do
tajemniczego spotkania z Nim na modlitwie. Modlitwa towarzyszy
całej historii zbawienia jako wzajemne przyzywanie się Boga i
człowieka.</i></p>

<p align="justify"><b class="par" id="2592">2592 </b><i>Modlitwa Abrahama i Jakuba ukazuje się jako
walka wiary, pełna ufności w wierność Boga i pewna
zwycięstwa obiecanego wytrwałości.</i></p>

<p align="justify"><b class="par" id="2593">2593</b> <i>Modlitwa Mojżesza odpowiada na inicjatywę
Boga żywego, który pragnie zbawienia swego ludu. Jest ona
figurą modlitwy wstawienniczej jedynego Pośrednika, Chrystusa
Jezusa.</i></p>

<p align="justify"><b class="par" id="2594">2594 </b><i>Modlitwa Ludu Bożego rozwija się w cieniu
Przybytku Boga, Arki Przymierza i Świątyni, pod przewodnictwem
pasterzy, szczególnie króla Dawida i proroków.</i></p>

<p align="justify"><b class="par" id="2595">2595 </b><i>Prorocy wzywają do nawrócenia serca i
szukając żarliwie - jak Eliasz - oblicza Bożego, wstawiają
się za ludem.</i></p>

<p align="justify"><b class="par" id="2596">2596</b> <i>Psalmy stanowią arcydzieło modlitwy w Starym
Testamencie. Zawierają dwa nierozłączne elementy: osobisty i
wspólnotowy. Rozciągają się na wszystkie czasy historii,
wspominając wypełnione już Boże obietnice i wyrażając
nadzieję na przyjście Mesjasza.</i></p>

<p align="justify"><b class="par" id="2597">2597</b> <i>Psalmy, które odmawiał i wypełnił Chrystus,
są istotnym i stałym elementem modlitwy Jego Kościoła. Są
dostosowane do przeżyć ludzi wszystkich stanów i wszystkich
czasów.</i></p>

<p align="justify">&nbsp;</p>

<p align="center"><a name="o4kkkIV-1-1"><b>Artykuł drugi</b></a></p>

<p align="center"><b>W PEŁNI CZASÓW</b></p>

<p align="justify"><b class="par" id="2598">2598</b> Wydarzenie modlitwy zostało nam w pełni
objawione w Słowie, które stało się ciałem i mieszka między
nami. Starać się zrozumieć Jego modlitwę, o której mówią
nam Jego świadkowie w Ewangelii, to znaczy zbliżać się do
Pana Jezusa, Świętego, jak do płonącego Krzewu: najpierw
kontemplować Jego samego na modlitwie, następnie słuchać, w
jaki sposób uczy nas modlić się, by w końcu poznać, jak
wysłuchuje On naszej modlitwy.</p>

<p align="justify"><b class="nagl">Jezus się modli</b></p>

<p align="justify"><a name="p2599kkkIV-1-1"><b>2599</b></a> Syn Boży, który
stał się Synem Dziewicy, nauczył się modlić <font color="#008000"><u>także</u></font> według swego ludzkiego
serca. <font color="#FF0000"><strike>Uczy się modlitwy</strike></font>
<font color="#008000"><u>Nauczył się formuł modlitwy</u></font>
od swej Matki, która zachowywała wszystkie "wielkie
sprawy" Wszechmogącego i rozważała je w swoim sercu
<a href="przypisy/przypisyIV-1-1.htm#3126" target="_self"><sup><font color="red"><b>36</b></font></sup></a>
. <font color="#FF0000"><strike>Uczy się jej przez słowa i rytm
modlitwy</strike></font> <font color="#008000"><u>Modli się
słowami i hymnami</u></font> swojego ludu w synagodze w
Nazarecie i w Świątyni. Jego modlitwa wypływa jednak z innego,
tajemniczego źródła, jak sam o tym mówi w wieku lat dwunastu:
"Powinienem być w tym, co należy do mego Ojca"
(Łk 2, 49). Tu zaczyna objawiać się nowość modlitwy w pełni
czasów; <i>modlitwa synowska</i>, jakiej Ojciec oczekiwał od
swoich dzieci, zaczyna być wreszcie przeżywana przez samego
Jedynego Syna w Jego człowieczeństwie, z ludźmi i dla ludzi.</p>

<p align="justify"><b class="par" id="2600">2600</b> Ewangelia według św. Łukasza podkreśla
działanie Ducha Świętego oraz znaczenie modlitwy w
działalności Chrystusa. Jezus modli się <i>przed</i>
decydującymi chwilami swojego posłania: przed tym, jak Ojciec
zaświadczył o Nim podczas Jego chrztu
<a href="przypisy/przypisyIV-1-1.htm#3127" target="_self"><sup><font color="red"><b>37</b></font></sup></a>
i Przemienienia
<a href="przypisy/przypisyIV-1-1.htm#3128" target="_self"><sup><font color="red"><b>38</b></font></sup></a>
, przed wypełnieniem przez swoją mękę zamysłu miłości
Ojca
<a href="przypisy/przypisyIV-1-1.htm#3129" target="_self"><sup><font color="red"><b>39</b></font></sup></a>
. Modli się również przed decydującymi chwilami, które
zapoczątkują posłanie Jego Apostołów: przed wyborem i
powołaniem Dwunastu
<a href="przypisy/przypisyIV-1-1.htm#3130" target="_self"><sup><font color="red"><b>40</b></font></sup></a>
, przed tym, jak Piotr wyzna Go jako
"Mesjasza Bożego"
<a href="przypisy/przypisyIV-1-1.htm#3131" target="_self"><sup><font color="red"><b>41</b></font></sup></a>
; i modli się, aby wiara głowy
Apostołów nie ustała w czasie kuszenia
<a href="przypisy/przypisyIV-1-1.htm#3132" target="_self"><sup><font color="red"><b>42</b></font></sup></a>
. Modlitwa Jezusa
przed zbawczymi wydarzeniami, których wypełnienie zleca Mu
Ojciec, jest pokornym i ufnym powierzeniem się Jego ludzkiej
woli miłującej woli Ojca.</p>

<p align="justify"><b class="par" id="2601">2601</b> "Gdy Jezus przebywał w jakimś miejscu na
modlitwie i skończył ją, rzekł jeden z uczniów do Niego:
Panie, naucz nas modlić się" (Łk 11, 1). Czyż to nie z
kontemplacji modlącego się Nauczyciela rodzi się w uczniu
Chrystusa pragnienie modlitwy? Może więc nauczyć się jej od
Nauczyciela modlitwy. Właśnie <i>kontemplując</i> i
słuchając Syna, dzieci uczą się modlić do Ojca.</p>

<p align="justify"><b class="par" id="2602">2602</b> Jezus często usuwa się w ustronne miejsce, w <i>samotność</i>,
na górę, najchętniej nocą, aby się modlić
<a href="przypisy/przypisyIV-1-1.htm#3133" target="_self"><sup><font color="red"><b>43</b></font></sup></a>
. W swojej
modlitwie <i>poleca On ludzi</i>, ponieważ już w swoim
Wcieleniu w pełni przyjmuje człowieczeństwo, a ofiarując
siebie samego, ofiaruje ludzi Ojcu. On, Słowo, które
"przyjęło ciało", w swojej ludzkiej modlitwie
uczestniczy w tym wszystkim, co przeżywają "Jego
bracia" (Hbr 2, 12); współcierpi z ich słabościami, aby
ich z nich wyzwolić
<a href="przypisy/przypisyIV-1-1.htm#3134" target="_self"><sup><font color="red"><b>44</b></font></sup></a>
. Ojciec posłał Go właśnie w tym celu.
Jego słowa i dzieła są zatem widzialnym przejawem Jego
modlitwy "w ukryciu".</p>

<p align="justify"><b class="par" id="2603">2603</b> Ewangeliści przejęli od Chrystusa, z okresu Jego
działalności, dwie wyraźnie sformułowane modlitwy. Każda z
nich zaczyna się dziękczynieniem. W pierwszej
<a href="przypisy/przypisyIV-1-1.htm#3135" target="_self"><sup><font color="red"><b>45</b></font></sup></a>
Jezus wysławia
Ojca, dziękuje Mu i błogosławi Go za to, że ukrył tajemnice
Królestwa przed tymi, którzy uważają się za uczonych, a
objawił je "prostaczkom" (ubodzy z
Błogosławieństw). Wzruszenie Jezusa: "Tak, Ojcze!"
wyraża głębię Jego serca, Jego przylgnięcie do "tego,
co podobało się" Ojcu, jak echo "<i>Fiat</i>"
Jego Matki podczas Jego poczęcia i jak zapowiedź tego, co sam
powie Ojcu w godzinie swojej agonii. Cała modlitwa Jezusa
zawiera się w tym miłującym przylgnięciu Jego ludzkiego serca
do "tajemnicy woli" Ojca (Ef 1, 9).</p>

<p align="justify"><b class="par" id="2604">2604</b> Druga modlitwa została przytoczona przez św.
Jana
<a href="przypisy/przypisyIV-1-1.htm#3136" target="_self"><sup><font color="red"><b>46</b></font></sup></a>
przed opowiadaniem o wskrzeszeniu Łazarza. Wydarzenie to
jest poprzedzone dziękczynieniem: "Ojcze, dziękuję Ci,
żeś Mnie wysłuchał", co zakłada, że Ojciec zawsze
wysłuchuje Jego prośby; Jezus natychmiast dodaje: "Ja
wiedziałem, że zawsze Mnie wysłuchujesz", z czego wynika,
że ze swej strony Jezus stale<i> prosi</i>. Tak więc modlitwa
Jezusa kierowana dziękczynieniem objawia nam, w jaki sposób
prosić: <i>przed</i> złożeniem daru Jezus zwraca się do Tego,
który daje, i daje siebie w swoich darach. Dawca jest cenniejszy
niż udzielony dar - On jest "Skarbem", a jest w Nim
serce Jego Syna; dar jest udzielany "jako dodatek"
<a href="przypisy/przypisyIV-1-1.htm#3137" target="_self"><sup><font color="red"><b>47</b></font></sup></a>
.</p>

<p align="justify">Modlitwa "arcykapłańska" Jezusa</font>
<a href="przypisy/przypisyIV-1-1.htm#3138" target="_self"><sup><font color="red"><b>48</b></font></sup></a>
zajmuje wyjątkowe miejsce w ekonomii zbawienia. Zastanowimy się
nad nią w końcowej części działu pierwszego. Objawia ona
rzeczywiście zawsze aktualną modlitwę naszego Arcykapłana, a
jednocześnie zawiera to, czego On uczy nas w modlitwie do
naszego Ojca, którą szerzej omówimy w dziale drugim.</font></p>

<p align="justify"><b class="par" id="2605">2605</b> Gdy nadeszła Godzina, w której Jezus wypełnia
zamysł miłości Ojca, pozwala On dostrzec niezmierzoną
głębię swojej synowskiej modlitwy, i to nie tylko przed
dobrowolnym ofiarowaniem się ("Ojcze... nie moja wola, lecz
Twoja niech się stanie": Łk 22, 42), lecz także w swoich <i>ostatnich
słowach</i> na krzyżu, tam gdzie modlitwa i oddanie się
stanowią całkowicie jedno: "Ojcze, przebacz im, bo nie
wiedzą, co czynią" (Łk 23, 34); "Zaprawdę, powiadam
ci: Dziś ze Mną będziesz w raju" (Łk 23, 43);
"Niewiasto, oto syn Twój... Oto Matka twoja"
(J 19, 26-27); "Pragnę" (J 19, 28); "Boże mój, Boże
mój, czemuś Mnie opuścił?" (Mk 15, 34)
<a href="przypisy/przypisyIV-1-1.htm#3139" target="_self"><sup><font color="red"><b>49</b></font></sup></a>
; "Wykonało się" (J 19, 30); "Ojcze, w Twoje ręce
powierzam ducha mojego" (Łk 23, 46), aż do owego
"donośnego wołania", z którym umiera, oddając
ducha
<a href="przypisy/przypisyIV-1-1.htm#3140" target="_self"><sup><font color="red"><b>50</b></font></sup></a>
.</p>

<p align="justify"><b class="par" id="2606">2606</b> W to wołanie Słowa Wcielonego zostały
włączone wszystkie lęki ludzkości wszystkich czasów,
zniewolonej przez grzech i śmierć, wszystkie prośby i akty
wstawiennictwa w historii zbawienia. Ojciec je przyjmuje i ponad
wszelkie oczekiwania wysłuchuje, wskrzeszając swojego Syna. W
ten sposób wypełnia się i zostaje uwieńczone wydarzenie
modlitwy w ekonomii stworzenia i zbawienia. Psałterz daje nam do
niej klucz w Chrystusie. W "Dzisiaj" zmartwychwstania
Ojciec mówi: "Tyś Synem moim, Ja Ciebie dziś zrodziłem.<i>
Żądaj</i> ode Mnie, a <i>dam</i> Ci narody w dziedzictwo i w
posiadanie Twoje krańce ziemi" (Ps 2, 7-8)
<a href="przypisy/przypisyIV-1-1.htm#3141" target="_self"><sup><font color="red"><b>51</b></font></sup></a>
.</p>

<p align="justify">List do Hebrajczyków w dramatycznych słowach
wyraża, w jaki sposób modlitwa Jezusa sprawia zwycięstwo
zbawienia: "Z głośnym wołaniem i płaczem za dni ciała
swego zanosił On gorące prośby i błagania do Tego, który
mógł Go wybawić od śmierci, i został wysłuchany dzięki
swej uległości. A chociaż był Synem, nauczył się
posłuszeństwa przez to, co wycierpiał. A gdy wszystko
wykonał, stał się sprawcą zbawienia wiecznego dla wszystkich,
którzy Go słuchają" (Hbr 5, 7-9).</font></p>

<p align="justify"><b class="nagl">Jezus uczy modlitwy</b></p>

<p align="justify"><b class="par" id="2607">2607</b> Gdy Jezus się modli, już wówczas uczy nas
modlitwy. Teologalną drogą naszej modlitwy jest Jego modlitwa
do Ojca. Ewangelia jednak przekazuje nam bezpośrednie nauczanie
Jezusa o modlitwie. Jezus jako wychowawca przyjmuje nas takimi,
jacy jesteśmy, i stopniowo prowadzi nas do Ojca. Zwracając się
do tłumów, które idą za Nim, Jezus zaczyna od tego, co już
wiedzą o modlitwie na podstawie Starego Przymierza, i otwiera je
na nowość Królestwa, które przychodzi. Następnie objawia im
tę nowość w przypowieściach. Wreszcie do swoich uczniów,
którzy mają być nauczycielami modlitwy w Jego Kościele,
będzie mówił otwarcie o Ojcu i o Duchu Świętym.</p>

<p align="justify"><b class="par" id="2608">2608</b> Począwszy od <i>Kazania na Górze</i>, Jezus
kładzie nacisk na <i>nawrócenie serca</i>: pojednanie z bratem
przed złożeniem ofiary na ołtarzu
<a href="przypisy/przypisyIV-1-1.htm#3142" target="_self"><sup><font color="red"><b>52</b></font></sup></a>
; miłość do
nieprzyjaciół i modlitwa za prześladowców
<a href="przypisy/przypisyIV-1-1.htm#3143" target="_self"><sup><font color="red"><b>53</b></font></sup></a>
; modlitwa do Ojca
"w ukryciu" (Mt 6, 6); unikanie wielomówstwa
<a href="przypisy/przypisyIV-1-1.htm#3144" target="_self"><sup><font color="red"><b>54</b></font></sup></a>
; przebaczanie z głębi serca na modlitwie
<a href="przypisy/przypisyIV-1-1.htm#3145" target="_self"><sup><font color="red"><b>55</b></font></sup></a>
; czystość serca i
poszukiwanie Królestwa
<a href="przypisy/przypisyIV-1-1.htm#3146" target="_self"><sup><font color="red"><b>56</b></font></sup></a>
. Takie nawrócenie jest całkowicie
zwrócone do Ojca; ma ono charakter synowski.</p>

<p align="justify"><b class="par" id="2609">2609</b> Serce zdecydowane na takie nawrócenie uczy się
modlitwy w wierze. Wiara jest synowskim przylgnięciem do Boga,
ponad tym, co czujemy i pojmujemy. Stała się ona możliwa,
ponieważ umiłowany Syn otwiera nam przystęp do Ojca. Może
żądać od nas, abyśmy "szukali" i
"pukali", gdyż On sam jest bramą i drogą
<a href="przypisy/przypisyIV-1-1.htm#3147" target="_self"><sup><font color="red"><b>57</b></font></sup></a>
.</p>

<p align="justify"><b class="par" id="2610">2610 </b>Jak Jezus prosi Ojca i składa Mu dziękczynienie
przed otrzymaniem Jego darów, tak samo uczy nas tej <i>synowskiej
śmiałości</i>: "Wszystko, o co w modlitwie prosicie,
stanie się wam, tylko wierzcie, że otrzymacie" (Mk 11, 24).
Taka jest moc modlitwy, "wszystko jest możliwe dla
tego, kto wierzy" (Mk 9, 23), dla wiary, która "nie
wątpi" (Mt 21, 21). O ile Jezus jest zasmucony
"niedowiarstwem" swoich bliskich (Mk 6, 6) i
"małą wiarą" swoich uczniów (Mt 8, 26), o tyle jest
pełen podziwu dla "wielkiej wiary" setnika rzymskiego
(Mt 8,10) oraz kobiety kananejskiej (Mt 15, 28).</p>

<p align="justify"><b class="par" id="2611">2611</b> Modlitwa wiary nie polega jedynie na mówieniu
"Panie, Panie", lecz na zgodzie serca, by pełnić <i>wolę
Ojca </i>(Mt 7, 21). Jezus wzywa swoich uczniów, aby tę troskę
o współdziałanie z zamysłem Bożym zanosili w swojej
modlitwie
<a href="przypisy/przypisyIV-1-1.htm#3148" target="_self"><sup><font color="red"><b>58</b></font></sup></a>
.</p>

<p align="justify"><b class="par" id="2612">2612 </b>W Jezusie "Królestwo Boże jest bardzo
blisko"; wzywa On do nawrócenia i wiary, a równocześnie
do <i>czujności</i>. W modlitwie uczeń oczekuje Tego, który
Jest i który przychodzi, pamiętając o Jego pierwszym
Przyjściu w pokorze ciała i w nadziei na Jego drugie Przyjście
w chwale
<a href="przypisy/przypisyIV-1-1.htm#3149" target="_self"><sup><font color="red"><b>59</b></font></sup></a>
. Modlitwa uczniów, w zjednoczeniu z ich Nauczycielem,
jest walką, a tylko czuwając na modlitwie nie ulega się
pokusie
<a href="przypisy/przypisyIV-1-1.htm#3150" target="_self"><sup><font color="red"><b>60</b></font></sup></a>
.</p>

<p align="justify"><b class="par" id="2613">2613</b> Święty Łukasz przekazał nam trzy główne <i>przypowieści</i>
o modlitwie: <br>
Pierwsza - o "natrętnym przyjacielu"
<a href="przypisy/przypisyIV-1-1.htm#3151" target="_self"><sup><font color="red"><b>61</b></font></sup></a>
#NAZWA?
usilnej modlitwy: "Kołaczcie, a otworzą wam". Temu,
kto modli się w ten sposób, Ojciec z nieba "da wszystko,
czego potrzebuje", a zwłaszcza Ducha Świętego, w którym
są wszelkie dary.<br>
Druga przypowieść - o "natrętnej wdowie"
<a href="przypisy/przypisyIV-1-1.htm#3152" target="_self"><sup><font color="red"><b>62</b></font></sup></a>
#NAZWA?
się na jednym z przymiotów modlitwy: należy modlić się
zawsze i niestrudzenie, z <i>cierpliwością</i> wiary. "Czy
jednak Syn Człowieczy znajdzie wiarę na ziemi, gdy
przyjdzie?"<br>
Trzecia przypowieść - o "faryzeuszu i celniku"
<a href="przypisy/przypisyIV-1-1.htm#3153" target="_self"><sup><font color="red"><b>63</b></font></sup></a>
-
dotyczy <i>pokory</i> modlącego się serca: "Boże, miej
litość dla mnie, grzesznika". Tę modlitwę Kościół
czyni ciągle swoją: <i>Kyrie eleison !</i></p>

<p align="justify"><b class="par" id="2614">2614 </b>Gdy Jezus powierza otwarcie swoim uczniom
tajemnicę modlitwy do Ojca, odkrywa przed nimi, czym powinna
być ich i nasza modlitwa, gdy On powróci do Ojca w swoim
uwielbionym człowieczeństwie. Nowością modlitwy jest teraz
to, że "prosimy w <i>Jego imię</i>" (J 14, 13). Wiara
w Niego wprowadza uczniów w poznanie Ojca, ponieważ Jezus jest
"drogą i prawdą, i życiem" (J 14, 6). Wiara przynosi
owoce w miłości: zachowywanie Jego słowa, wierność Jego
przykazaniom, trwanie z Nim w Ojcu, który miłuje nas w Jezusie
do tego stopnia, że mieszka w nas. W Nowym Przymierzu pewność,
że nasze prośby zostaną wysłuchane, opiera się na modlitwie
Jezusa
<a href="przypisy/przypisyIV-1-1.htm#3154" target="_self"><sup><font color="red"><b>64</b></font></sup></a>
.</p>

<p align="justify"><b class="par" id="2615">2615</b> Co więcej, gdy nasza modlitwa jest zjednoczona z
modlitwą Jezusa, wówczas Ojciec daje nam "innego
Pocieszyciela, aby z nami był na zawsze - Ducha Prawdy"
(J 14, 16-17). Ta nowość modlitwy i jej warunków ukazuje się w
mowie pożegnalnej
<a href="przypisy/przypisyIV-1-1.htm#3155" target="_self"><sup><font color="red"><b>65</b></font></sup></a>
. Modlitwa chrześcijańska w Duchu Świętym
jest komunią miłości z Ojcem, nie tylko przez Chrystusa, lecz
także w <i>Nim</i>: "Do tej pory o nic nie prosiliście w
imię moje: Proście, a otrzymacie, aby radość wasza była
pełna" (J 16, 24).</p>

<p align="justify"><b class="nagl">Jezus wysłuchuje modlitwy</b></p>

<p align="justify"><b class="par" id="2616">2616</b> Modlitwa skierowana <i>do Jezusa</i> jest już
wysłuchiwana przez Niego w czasie Jego działalności przez
znaki, które uprzedzają moc Jego śmierci i zmartwychwstania:
Jezus wysłuchuje modlitwy pełnej wiary wyrażonej w słowach
(trędowaty
<a href="przypisy/przypisyIV-1-1.htm#3156" target="_self"><sup><font color="red"><b>66</b></font></sup></a>
; Jair
<a href="przypisy/przypisyIV-1-1.htm#3157" target="_self"><sup><font color="red"><b>67</b></font></sup></a>
; kobieta kananejska
<a href="przypisy/przypisyIV-1-1.htm#3158" target="_self"><sup><font color="red"><b>68</b></font></sup></a>
; dobry łotr
<a href="przypisy/przypisyIV-1-1.htm#3159" target="_self"><sup><font color="red"><b>69</b></font></sup></a>
) lub
też w milczeniu (niosący paralityka
<a href="przypisy/przypisyIV-1-1.htm#3160" target="_self"><sup><font color="red"><b>70</b></font></sup></a>
; kobieta cierpiąca na
krwotok, która dotknęła Jego szaty
<a href="przypisy/przypisyIV-1-1.htm#3161" target="_self"><sup><font color="red"><b>71</b></font></sup></a>
; płacz i wonne olejki
grzesznicy
<a href="przypisy/przypisyIV-1-1.htm#3162" target="_self"><sup><font color="red"><b>72</b></font></sup></a>
). Usilna prośba niewidomych: "Ulituj się nad
nami, Synu Dawida!" (Mt 9, 27) lub "Jezusie, Synu
Dawida, ulituj się nade mną!" (Mk 10, 48), została
przejęta w tradycji <i>Modlitwy Jezusowej</i>: "Panie, Jezu
Chryste, Synu Boga, zmiłuj się nade mną, grzesznikiem!"
Jezus zawsze wysłuchuje modlitwy, w której ludzie z wiarą
proszą o uzdrowienie z niemocy lub odpuszczenie grzechów:
"Idź w pokoju, twoja wiara cię uzdrowiła!"</p>

<p align="justify">Święty Augustyn wspaniale podsumowuje trzy
wymiary modlitwy Jezusa: "Modli się za nas jako nasz
Kapłan; modli się w nas, bo jest Głową Ciała, którym
jesteśmy, a modlimy się do Niego, bo jest naszym Bogiem.
Rozpoznajmy więc w Nim nasze głosy, a Jego głos w nas
samych"</font>
<a href="przypisy/przypisyIV-1-1.htm#3163" target="_self"><sup><font color="red"><b>73</b></font></sup></a>
.</p>

<p align="justify"><b class="nagl">Modlitwa Maryi Dziewicy</b></p>

<p align="justify"><b class="par" id="2617">2617</b> Modlitwa Maryi została nam objawiona o świcie
pełni czasów. Przed Wcieleniem Syna Bożego i wylaniem Ducha
Świętego Jej modlitwa współdziała w szczególny sposób z
zamysłem życzliwości Ojca: w chwili Zwiastowania modliła się
o poczęcie Chrystusa
<a href="przypisy/przypisyIV-1-1.htm#3164" target="_self"><sup><font color="red"><b>74</b></font></sup></a>
, w oczekiwaniu Pięćdziesiątnicy - o
kształtowanie się Kościoła, Ciała Chrystusa
<a href="przypisy/przypisyIV-1-1.htm#3165" target="_self"><sup><font color="red"><b>75</b></font></sup></a>
. W wierze
pokornej Służebnicy Dar Boga znajduje przyjęcie, jakiego
oczekiwał od początku czasów. Ta, którą Wszechmogący
uczynił "pełną łaski", odpowiada ofiarowaniem
całej swej istoty: "Oto ja służebnica Pańska, niech mi
się stanie według słowa twego". Fiat - to modlitwa
chrześcijańska: być całkowicie dla Niego, ponieważ On jest
całkowicie dla nas.</p>

<p align="justify"><b class="par" id="2618">2618</b> Ewangelia ukazuje nam, jak Maryja modli się i
wstawia w wierze: w Kanie
<a href="przypisy/przypisyIV-1-1.htm#3166" target="_self"><sup><font color="red"><b>76</b></font></sup></a>
Matka Jezusa prosi Syna, by zaradził
potrzebom uczestników uczty weselnej, będącej znakiem innej
Uczty - Uczty godów Baranka, podczas której ofiaruje On swoje
Ciało i swoją Krew na prośbę Kościoła, swej Oblubienicy. W
godzinie Nowego Przymierza, u stóp krzyża
<a href="przypisy/przypisyIV-1-1.htm#3167" target="_self"><sup><font color="red"><b>77</b></font></sup></a>
, Maryja zostaje
wysłuchana jako Niewiasta, nowa Ewa, prawdziwa "Matka
żyjących".</p>

<p align="justify"><b class="par" id="2619">2619 </b>Dlatego hymn Maryi
<a href="przypisy/przypisyIV-1-1.htm#3168" target="_self"><sup><font color="red"><b>78</b></font></sup></a>
- łacińskie <i>Magnificat</i>,
bizantyjskie <i>Megalunei </i>- jest zarazem hymnem Matki Boga i
hymnem Kościoła, hymnem Córy Syjonu i nowego Ludu Bożego,
hymnem dziękczynienia za pełnię łask udzielonych w ekonomii
zbawienia, hymnem "ubogich", których nadzieja została
urzeczywistniona przez wypełnienie obietnic danych naszym ojcom,
"Abrahamowi i jego potomstwu na wieki".</p>

<p align="justify"><a name="o5kkkIV-1-1"><b><i>W skrócie</i></b></a></p>

<p align="justify"><b class="par" id="2620">2620</b> <i>W Nowym Testamencie wzór doskonalej modlitwy
stanowi synowska modlitwa Jezusa. Zanoszona często w samotności
i w ukryciu, modlitwa Jezusa wyraża miłujące przylgnięcie do
woli Ojca aż do Krzyża i absolutne zaufanie, że zostanie
wysłuchany.</i></p>

<p align="justify"><b class="par" id="2621">2621</b> <i>Jezus uczy swoich uczniów modlić się sercem
czystym, z żywą i wytrwałą wiarą, z synowską
śmiałością. Wzywa ich do czujności i zachęca do
przedstawiania Bogu próśb w Jego imię. Sam Jezus Chrystus
wysłuchuje modlitw zwróconych do Niego.</i></p>

<p align="justify"><b class="par" id="2622">2622</b> <i>Modlitwa Dziewicy Maryi, w Jej "Fiat" i
"Magnificat", charakteryzuje się wielkodusznym
ofiarowaniem Bogu całej swojej istoty w wierze.</i></p>

<p align="center"><a name="o6kkkIV-1-1"><b><br>
Artykuł trzeci</b></a></p>

<p align="center"><b>W CZASIE KOŚCIOŁA</b></p>

<p align="justify"><b class="par" id="2623">2623 </b>W dniu Pięćdziesiątnicy został wylany na
uczniów Duch obietnicy: "znajdowali się (oni) wszyscy
razem na tym samym miejscu" (Dz 2, 1), oczekując Go,
"trwali jednomyślnie na modlitwie" (Dz 1, 14). Duch,
który naucza Kościół i przypomina mu wszystko, co powiedział
Jezus
<a href="przypisy/przypisyIV-1-1.htm#3169" target="_self"><sup><font color="red"><b>79</b></font></sup></a>
, będzie również wychowywał Kościół do życia
modlitwy.</p>

<p align="justify"><b class="par" id="2624">2624 </b>W pierwszej wspólnocie jerozolimskiej wierzący
"trwali w nauce Apostołów i we wspólnocie, w łamaniu
chleba i w modlitwach" (Dz 2, 42). Kolejność jest typowa
dla modlitwy Kościoła: oparta na wierze apostolskiej i
potwierdzona przez miłość, karmi się ona Eucharystią.</p>

<p align="justify"><b class="par" id="2625">2625</b> Są to najpierw modlitwy, których wierni
słuchają i które czytają w Piśmie świętym, ale
aktualizują je, w szczególności modlitwy Psalmów, na
podstawie ich wypełnienia w Chrystusie
<a href="przypisy/przypisyIV-1-1.htm#3170" target="_self"><sup><font color="red"><b>80</b></font></sup></a>
. Duch Święty, który
przypomina w ten sposób o Chrystusie modlącemu się
Kościołowi, prowadzi go do całej Prawdy i inspiruje nowe
sformułowania, które będą wyrażały niezgłębione misterium
Chrystusa, działające w życiu, w sakramentach i w posłaniu
Jego Kościoła. Formuły te będą się rozwijały w wielkich
tradycjach liturgicznych i duchowych. <i>Formy modlitwy </i>zawarte
w kanonicznych Pismach apostolskich będą miały charakter
normatywny dla modlitwy chrześcijańskiej.</p>

<p align="justify"><a name="o7kkkIV-1-1"><b>I. Błogosławieństwo i adoracja</b></a></p>

<p align="justify"><b class="par" id="2626">2626</b> <i>Błogosławieństwo</i> jest wyrazem
głębokiego dążenia modlitwy chrześcijańskiej: jest ono
spotkaniem Boga i człowieka; w błogosławieństwie dar Boga i
przyjęcie go przez człowieka przyzywają się nawzajem i
jednoczą. Modlitwa błogosławieństwa jest odpowiedzią
człowieka na dary Boże. Ponieważ Bóg błogosławi, serce
człowieka może z kolei błogosławić Tego, który jest
źródłem wszelkiego błogosławieństwa.</p>

<p align="justify"><b class="par" id="2627">2627</b> Dążenie to wyrażają dwie podstawowe formy:
najpierw modlitwa zanoszona w Duchu Świętym wznosi się przez
Chrystusa do Ojca (błogosławimy Go, ponieważ On nas
pobłogosławił
<a href="przypisy/przypisyIV-1-1.htm#3171" target="_self"><sup><font color="red"><b>81</b></font></sup></a>
), następnie błaga o łaskę Ducha
Świętego, który przez Chrystusa zstępuje od Ojca (to On nas
błogosławi)
<a href="przypisy/przypisyIV-1-1.htm#3172" target="_self"><sup><font color="red"><b>82</b></font></sup></a>
.</p>

<p align="justify"><b class="par" id="2628">2628</b> <i>Adoracja</i> jest zasadniczą postawą
człowieka, który uznaje się za stworzenie przed swoim
Stwórcą. Wysławia wielkość Pana, który nas stworzył
<a href="przypisy/przypisyIV-1-1.htm#3173" target="_self"><sup><font color="red"><b>83</b></font></sup></a>
,
oraz wszechmoc Zbawiciela, który wyzwala nas od zła. Jest
uniżeniem się ducha przed "Królem chwały" (Ps 24, 9-10)
i pełnym czci milczeniem przed Bogiem, który jest
"zawsze większy"
<a href="przypisy/przypisyIV-1-1.htm#3174" target="_self"><sup><font color="red"><b>84</b></font></sup></a>
. Adoracja trzykroć świętego i
miłowanego ponad wszystko Boga napełnia nas pokorą oraz nadaje
pewność naszym błaganiom.</p>

<p align="justify"><a name="o8kkkIV-1-1"><b>II. Modlitwa prośby</b></a></p>

<p align="justify"><b class="par" id="2629">2629</b> Nowotestamentowe słownictwo wyrażające
błaganie jest bogate w odcienie znaczeniowe i oznacza: prosić,
żalić się, wołać natarczywie, wzywać, podnosić głos,
krzyczeć, a nawet "walczyć w modlitwie"
<a href="przypisy/przypisyIV-1-1.htm#3175" target="_self"><sup><font color="red"><b>85</b></font></sup></a>
. Najbardziej jednak zwyczajną formą błagania, ponieważ
najbardziej spontaniczną, jest prośba. Przez modlitwę prośby
wyrażamy świadomość naszego związku z Bogiem: jako
stworzenia nie decydujemy o naszym początku, nie jesteśmy
panami naszego losu; nie stanowimy sami dla siebie celu; ponadto
jako chrześcijanie wiemy, że - będąc ludźmi grzesznymi -
odwracamy się od naszego Ojca. Prośba jest już powrotem do
Niego.</p>

<p align="justify"><b class="par" id="2630">2630</b> W Nowym Testamencie nie znajdziemy
już modlitw-skarg (lamentacji) tak częstych w Starym
Testamencie. Odtąd w Chrystusie Zmartwychwstałym prośba
Kościoła jest umacniana przez nadzieję, nawet jeśli ciągle
jeszcze oczekujemy i codziennie powinniśmy się nawracać. Z
zupełnie innej głębi wypływa prośba chrześcijańska, ta,
którą św. Paweł nazywa <i>jękiem</i>: jękiem stworzenia
"w bólach rodzenia" (Rz 8, 22) i naszym jękiem, gdyż
my również "wzdychamy, oczekując odkupienia naszego
ciała. W nadziei bowiem już jesteśmy zbawieni" (Rz 8, 23-24);
są to wreszcie "niewysłowione westchnienia samego
Ducha Świętego który "przychodzi z pomocą naszej
słabości, gdy nie umiemy się modlić tak, jak trzeba" (Rz 8, 26).</font></p>

<p align="justify"><b class="par" id="2631">2631</b> <i>Prośba o przebaczenie</i> jest pierwszym
dążeniem modlitwy prośby (słowa celnika: "Miej litość
dla mnie, grzesznika", Łk 18,13). Poprzedza ona
właściwą, czystą modlitwę. Ufna pokora stawia nas w świetle
komunii z Ojcem i Jego Synem Jezusem Chrystusem oraz w komunii z
innymi
<a href="przypisy/przypisyIV-1-1.htm#3176" target="_self"><sup><font color="red"><b>86</b></font></sup></a>
: a zatem "o co prosić będziemy, otrzymamy od
Niego" (1 J 3, 22). Prośba o przebaczenie poprzedza
liturgię eucharystyczną, jak również modlitwę osobistą.</p>

<p align="justify"><b class="par" id="2632">2632</b> Prośba chrześcijańska skupia się na pragnieniu
i <i>poszukiwaniu Królestwa</i>, które przychodzi, zgodnie z
nauczaniem Jezusa
<a href="przypisy/przypisyIV-1-1.htm#3177" target="_self"><sup><font color="red"><b>87</b></font></sup></a>
. Istnieje hierarchia próśb: najpierw
Królestwo, następnie to, co jest konieczne, by je przyjąć i
współdziałać w jego przyjściu. To współdziałanie z
posłaniem Chrystusa i Ducha Świętego, które jest teraz
posłaniem Kościoła, jest przedmiotem modlitwy wspólnoty
apostolskiej
<a href="przypisy/przypisyIV-1-1.htm#3178" target="_self"><sup><font color="red"><b>88</b></font></sup></a>
. Modlitwa św. Pawła Apostoła objawia nam, w
jaki sposób Boża troska o wszystkie Kościoły powinna
ożywiać modlitwę chrześcijańską
<a href="przypisy/przypisyIV-1-1.htm#3179" target="_self"><sup><font color="red"><b>89</b></font></sup></a>
. Przez modlitwę każdy
ochrzczony przyczynia się do przyjścia Królestwa.</p>

<p align="justify"><b class="par" id="2633">2633</b> Uczestnicząc w taki sposób w zbawczej miłości
Boga, rozumiemy, że <i>każda potrzeba</i> może stać się
przedmiotem prośby. Chrystus, który przyjął na siebie
wszystko, ażeby wszystko odkupić, jest uwielbiany przez
prośby, jakie zanosimy do Ojca w Jego Imię
<a href="przypisy/przypisyIV-1-1.htm#3180" target="_self"><sup><font color="red"><b>90</b></font></sup></a>
. Na tej podstawie
święci Jakub
<a href="przypisy/przypisyIV-1-1.htm#3181" target="_self"><sup><font color="red"><b>91</b></font></sup></a>
i Paweł zachęcają nas do modlitwy w <i>każdej
sytuacji</i>
<a href="przypisy/przypisyIV-1-1.htm#3182" target="_self"><sup><font color="red"><b>92</b></font></sup></a>
.</p>

<p align="justify"><a name="o9kkkIV-1-1"><b>III. Modlitwa wstawiennicza</b></a></p>

<p align="justify"><b class="par" id="2634">2634</b> Wstawiennictwo jest modlitwą prośby, która
bardzo przybliża nas do modlitwy Jezusa. To On jest jedynym
wstawiającym się u Ojca za wszystkich ludzi, a w
szczególności za grzeszników
<a href="przypisy/przypisyIV-1-1.htm#3183" target="_self"><sup><font color="red"><b>93</b></font></sup></a>
. On jest Tym, który
"zbawiać na wieki może całkowicie tych, którzy przez
Niego zbliżają się do Boga, bo zawsze żyje, aby się
wstawiać za nimi" (Hbr 7, 25). Sam Duch Święty
"przyczynia się za nami w błaganiach... przyczynia się za
świętymi zgodnie z wolą Bożą" (Rz 8, 26-27).</p>

<p align="justify"><b class="par" id="2635">2635 </b>Wstawianie się za innymi, prośba o coś dla
innych, jest - od czasu Abrahama - czymś właściwym dla serca
pozostającego w harmonii z miłosierdziem Bożym. W czasie
Kościoła wstawiennictwo chrześcijańskie uczestniczy we
wstawiennictwie Chrystusa: jest wyrazem komunii świętych. We
wstawiennictwie ten, kto się modli, "niech ma na oku nie
tylko swoje własne sprawy, ale też i drugich" (Flp 2, 4),
do tego stopnia, aby modlił się za tych, którzy wyrządzają
mu zło
<a href="przypisy/przypisyIV-1-1.htm#3184" target="_self"><sup><font color="red"><b>94</b></font></sup></a>
.</p>

<p align="justify"><b class="par" id="2636">2636</b> Pierwsze wspólnoty chrześcijańskie przeżywały
bardzo głęboko tę formę dzielenia się
<a href="przypisy/przypisyIV-1-1.htm#3185" target="_self"><sup><font color="red"><b>95</b></font></sup></a>
. Paweł Apostoł
pozwala im uczestniczyć w ten sposób w swoim posługiwaniu
Ewangelii
<a href="przypisy/przypisyIV-1-1.htm#3186" target="_self"><sup><font color="red"><b>96</b></font></sup></a>
, ale też wstawia się za nimi
<a href="przypisy/przypisyIV-1-1.htm#3187" target="_self"><sup><font color="red"><b>97</b></font></sup></a>
. Wstawiennictwo
chrześcijan nie zna granic: "za wszystkich ludzi, za
królów i za wszystkich sprawujących władzę"
(1 Tm 2, 1-2), za tych, którzy prześladują
<a href="przypisy/przypisyIV-1-1.htm#3188" target="_self"><sup><font color="red"><b>98</b></font></sup></a>
, za zbawienie tych,
którzy odrzucają Ewangelię
<a href="przypisy/przypisyIV-1-1.htm#3189" target="_self"><sup><font color="red"><b>99</b></font></sup></a>
.</p>

<p align="justify"><a name="o10kkkIV-1-1"><b>IV. Modlitwa dziękczynienia</b></a></p>

<p align="justify"><b class="par" id="2637">2637 </b>Dziękczynienie jest cechą charakterystyczną
modlitwy Kościoła, który celebrując Eucharystię, ukazuje
się i staje bardziej tym, czym jest. Istotnie, w dziele
zbawienia Chrystus wyzwala stworzenie od grzechu i od śmierci,
by je na nowo poświęcić i zwrócić Ojcu na Jego chwałę.
Dziękczynienie członków Ciała uczestniczy w dziękczynieniu
ich Głowy.</p>

<p align="justify"><b class="par" id="2638">2638</b> Podobnie jak w modlitwie prośby, każde
wydarzenie, każda potrzeba może stać się przedmiotem
dziękczynienia. Listy św. Pawła często zaczynają się i
kończą dziękczynieniem i zawsze jest w nich obecny Jezus
Chrystus. "W każdym położeniu dziękujcie, taka jest
bowiem wola Boża w Jezusie Chrystusie względem was"
(1 Tes 5, 18). "Trwajcie gorliwie na modlitwie czuwając na niej
wśród dziękczynienia" (Kol 4, 2).</p>

<p align="justify"><a name="o11kkkIV-1-1"><b>V. Modlitwa uwielbienia</b></a></p>

<p align="justify"><b class="par" id="2639">2639</b> Uwielbienie jest tą formą modlitwy, w której
człowiek najbardziej bezpośrednio uznaje, iż Bóg jest Bogiem.
Wysławia Go dla Niego samego, oddaje Mu chwałę nie ze względu
na to, co On czyni, ale dlatego że ON JEST. Uczestniczy w
szczęściu serc czystych, które kochają Go w wierze, zanim
ujrzą Go w chwale. Przez nią Duch łączy się z naszym duchem,
by świadczyć, że jesteśmy dziećmi Bożymi
<a href="przypisy/przypisyIV-1-1.htm#3190" target="_self"><sup><font color="red"><b>100</b></font></sup></a>
; daje
świadectwo Jedynemu Synowi, w którym zostaliśmy przybrani za
synów i przez którego uwielbiamy Ojca. Uwielbienie zespala inne
formy modlitwy i zanosi je do Tego, który jest ich źródłem i
celem: "Dla nas istnieje tylko jeden Bóg, Ojciec, od
którego wszystko pochodzi i dla którego my istniejemy" (1 Kor 8, 6).</p>

<p align="justify"><b class="par" id="2640">2640 </b>Święty Łukasz często wspomina w
swojej Ewangelii o zdumieniu i uwielbieniu wobec cudów
Chrystusa; podkreśla to także, gdy mówi w Dziejach
Apostolskich o dziełach Ducha Świętego, takich jak: wspólnota
jerozolimska</font>
<a href="przypisy/przypisyIV-1-1.htm#3191" target="_self"><sup><font color="red"><b>101</b></font></sup></a>
, uzdrowienie chromego przez Piotra i Jana</font>
<a href="przypisy/przypisyIV-1-1.htm#3192" target="_self"><sup><font color="red"><b>102</b></font></sup></a>
, tłum, który uwielbia Boga za cud</font>
<a href="przypisy/przypisyIV-1-1.htm#3193" target="_self"><sup><font color="red"><b>103</b></font></sup></a>
, poganie z Pizydii, którzy
"radowali się i wielbili słowo Pańskie" (Dz 13, 48).</font></p>

<p align="justify"><b class="par" id="2641">2641</b><b> </b>"Przemawiajcie do
siebie wzajemnie w psalmach i hymnach, i pieśniach pełnych
ducha, śpiewając i wysławiając Pana w waszych sercach"
(Ef 5, 19; Kol 3, 16). Podobnie jak natchnieni pisarze Nowego
Testamentu, tak pierwsze wspólnoty chrześcijańskie odczytują
na nowo Księgę Psalmów, wyśpiewując w nich misterium
Chrystusa. Odnowione w Duchu, układają również hymny i
pieśni opiewające niesłychane wydarzenie, jakie Bóg
wypełnił w swoim Synu: Jego Wcielenie, Jego Śmierć
zwyciężającą śmierć, Jego Zmartwychwstanie i
Wniebowstąpienie na prawicę Ojca</font>
<a href="przypisy/przypisyIV-1-1.htm#3194" target="_self"><sup><font color="red"><b>104</b></font></sup></a>
. Właśnie z tego
"cudu" całej ekonomii zbawienia wznosi się
doksologia, uwielbienie Boga</font>
<a href="przypisy/przypisyIV-1-1.htm#3195" target="_self"><sup><font color="red"><b>105</b></font></sup></a>
.</p>

<p align="justify"><b class="par" id="2642">2642</b> Apokalipsa - Objawienie "tego,
co ma wkrótce nastąpić" - opiera się na pieśniach
liturgii niebieskiej</font>
<a href="przypisy/przypisyIV-1-1.htm#3196" target="_self"><sup><font color="red"><b>106</b></font></sup></a>
, ale także na wstawiennictwie
"świadków" (męczenników: Ap 6, 10). Prorocy i
święci, wszyscy ci, którzy stracili życie na ziemi,
świadcząc o Jezusie</font>
<a href="przypisy/przypisyIV-1-1.htm#3197" target="_self"><sup><font color="red"><b>107</b></font></sup></a>
, niezliczony tłum tych, którzy po
wielkim udręczeniu wyprzedzili nas w drodze do Królestwa,
śpiewają pieśń chwały Temu, który zasiada na Tronie, oraz
Barankowi</font>
<a href="przypisy/przypisyIV-1-1.htm#3198" target="_self"><sup><font color="red"><b>108</b></font></sup></a>
. W jedności z nimi Kościół na ziemi wyśpiewuje
również te pieśni w wierze i pośród doświadczeń. Wiara
wyrażona w prośbie i we wstawiennictwie zachowuje nadzieję
wbrew wszelkiej nadziei i wypowiada dziękczynienie za
"wszelki dar doskonały zstępujący z góry, od Ojca
świateł" (Jk 1, 17). Wiara jest w ten sposób czystym
uwielbieniem.</font></p>

<p align="justify"><b class="par" id="2643">2643</b> Eucharystia zawiera i wyraża wszystkie formy
modlitwy; jest "czystą ofiarą" całego Ciała
Chrystusa "na chwałę Jego imienia"
<a href="przypisy/przypisyIV-1-1.htm#3199" target="_self"><sup><font color="red"><b>109</b></font></sup></a>
; jest - zgodnie
z tradycjami Wschodu i Zachodu - "świętą ofiarą
uwielbienia".</p>

<p align="justify"><a name="o12kkkIV-1-1"><b><i>W skrócie</i></b></a></p>

<p align="justify"><b class="par" id="2644">2644 </b><i>Duch Święty, który naucza Kościół i
przypomina mu wszystko, co Jezus powiedział, wychowuje go
również do życia modlitwy, inspirując wyrażenia, które
odnawiają się w ramach trwałych form: błogosławieństwo,
prośba, wstawiennictwo, dziękczynienie i uwielbienie.</i></p>

<p align="justify"><b class="par" id="2645">2645</b> <i>Ponieważ Bóg błogosławi człowieka, jego
serce może z kolei błogosławić Tego, który jest źródłem
wszelkiego błogosławieństwa.</i></p>

<p align="justify"><b class="par" id="2646">2646</b> <i>Modlitwa prośby ma za przedmiot prośbę o
przebaczenie, poszukiwanie Królestwa, a także każdą
prawdziwą potrzebę.</i></p>

<p align="justify"><b class="par" id="2647">2647</b> <i>Modlitwa wstawiennicza polega na prośbie na
rzecz drugiego. Nie zna granic i obejmuje również
nieprzyjaciół.</i></p>

<p align="justify"><b class="par" id="2648">2648 </b><i>Każda radość i każdy trud, każde
wydarzenie i każda potrzeba mogą być przedmiotem
dziękczynienia, które - uczestnicząc w dziękczynieniu
Chrystusa - powinno wypełniać całe życie: "W każdym
położeniu dziękujcie" (1 Tes 5,18).</i></p>

<p align="justify"><b class="par" id="2649">2649</b> <i>Modlitwa uwielbienia, całkowicie
bezinteresowna, wznosi się do Boga; wysławia Go dla Niego
samego, oddaje Mu chwałę nie ze względu na to, co On czyni,
tylko dlatego, że ON JEST.</i></p>


<input type="button" class="btn-lg" onclick="location.href='kkkIV-1-2.htm';" value="Kolejny rozdział" />
<input type="button" class="btn-lg" onclick="location.href='../index.html';" value="Strona główna" /><br><br>




</body><!-- Mirrored from www.katechizm.diecezja.elk.pl/kkkIV-1-1.htm by HTTrack Website Copier/3.x [XR&CO'2007], Mon, 11 Jun 2007 10:53:28 GMT --></html>